/ /bla ma dam pa bod kyi lo rgyus bzhugs pa lags so//

bla ma dam pa'i zhabs la spyi bos gus par phyag 'tshal lo/ /gang zhig phyi nang gsang ba mthar thug rten 'brel de kho na/ /sor 'phreng can dang 'jam dbyangs mthu stobs dbang
phyug rdo rje 'chang / /dpal ldan bla ma mtshungs med rang gi sems nyid lhan cig skyes/ /dbyer med rten cing 'brel 'byung ston mdzad dam pa'i zhabs pad 'dud/ /'brog mi
la sogs dpal ldan bla ma yi/ /bod kyi lo rgyus gsal bar mdzad zin mod/ /'on kyang chos rje'i gsung la rab dad nas/ /ji bzhin bris pa 'di yang gus pas long / /! /'dir bla
ma bod kyi lo rgyus sa skya paNDi ta'i gsung ji lta ba bzhin brjod na/ de'ang chos 'khor grom pa rgyang zhes bya ba 'di pad 'byung gis rab gnas rgyang nas mdzad pa yin gyi
rnal ma ni rnam dag sgrib sel gyi gtsug lag khang zhes so/ /sngon gyi rgyal

blon gyis lha sa rtsig pa'i dus su/ ru gnon du brtsig pa'i gtsug lag khang bzhi las g.yas ru na cang 'phrang / ru lhag na rgyang / g.yon ru na khram 'brug sbu ru na ka tshal
dang bzhi las rgyang / gi bdag po/ lha rtse'i lha btsun mched gsum zer kyang gsung la gnyis bka' bgros te/ 'o cag la bla'i mchod gnas gcig dgos par 'dug pas su drag zer
te/ de dus na rgyan gong na lo ston rdo rje dbang phyug bzhugs yod khong gi mkhan bu rgya shAkya gzhon nu zhes bya ba dang / se ye shes brtson 'grus zhes bya ba gnyis brdzangs
te spyan drangs nas/ se yis mkhan po mdzad rgya yis slob dpon mdzad nas yod pa'i dus su/ stag lo gzhon nu brtson 'grus dang 'brog mi shAkya ye shes gnyis rab tu byung
nas/ de yang bla chen 'brog mi 'di yul dril chen chu sde'i gdung skye tsho dang ban tsho gnyis las ban tsho yin 'brog mi/ mtshan yang mkhan slob kyi mtshan las gras nas
btags so/ /mkhan slob de gnyis la spyir mkhan bu mang po yod kyang / ming lo tsA ba zer ba yang stag 'brog gnyis kho na bcad pa dang sdug sran che bar dgongs shing / khyad
par du slob dpon gyis bstan pa la dgongs te thugs gnyer cher mdzad nas gser phye mang po brdzangs te/ rgya gar du slob gnyer la 'gro dgos gsung nas zhal bkod gsum mdzad
de/ sangs rgyas kyi bstan pa'i rtsa ba dang 'dra ba yin pas dam pa'i chos 'dul ba dang / bstan pa'i snying po dang 'dra ba yin pas shes rab kyi pha rol du phyin pa dang
/ bstan pa'i nying khu dang 'dra ba yin pas gsang sngags dang de dag mkhas pa'i yan lag du sgra tshad la sogs pa mang du slobs la shogs gsung chos

rjes pa'i zhal nas chos kyi babs go bas zhal bskos su 'dug gsung skad/ de nas bla chen gyis big pa rta bslabs pas chos nyan du 'dod pa tsam mkhyen zer kyang 'phral skad tsam
shes bod chos kyang ci rigs pa mkhyen skad/ lam yang mang yul tshangs pa'i sgo bya ba phar byon pa bar chad chung zhing tshur 'thon pa bstan pa la phan pa bkra shis par
byung ba yin pas de nas song gsungs/ de nas gnyis kyis mang yul nas bal yul du byon nas chu sbyong ba'i phyir bal yul na bha ro haM thung zhes kyang zer tsa ha ngu yang
zer/ bal po spyi ther yang zer mtshan dngos ni shanta bha tra/ bod skad du zhi ba bzang po zhes bya ba'i bal po'i paNDi ta gcig la dbang bskur ba zhus nas/ gsang sngags lo
gcig tu gsan/ sgra yang cung zad gsan/ de nas bdag cag rgya gar du 'gro bas rgya gar na mkhas pa ji lta bu bdog ji ltar byas na legs zhus pas/ paNDi ta'i zhal nas khyed
bstan pa rnal ma rgya gar na yod pas shin tu legs so rgya gar du 'gro na nga'i slob dpon rtsod pa'i dus kyi thams cad mkhyen pa gnyis par grags pa mkhas pa shan ti ba zhes
pa/ de yang rgya gar na o tan ta pu gri na lenDa so ma spu gri sogs yod kyang ma ga ta'i gnas bhri ka ma la shI la'i gtsug lag khang na nyan bshad dar mkhas pa sgo drug
gi ya gcig yin pas de'i drung du song gsungs nas der phyin/ de'i dus na bhi ka ma la shI la'i mkhas pa sgo drug ni shar phyogs kyi sgo srung ba ratna rin chen a ka ra 'byung
gnas shanti ba zhi ba zhes bzhugs pa la sgra dang tshad ma la gtso bor 'dri/ de bzhin du lho phyogs na ngag gi dbang phyug grags pa zhes pa rje btsun sgrol ma la chos
dngos su gsan pa'i slob dpon mkhas pa chen po de la khyad par du sgra tshad snyan ngag dang lung la

sogs pa thams cad la 'dri ba 'ong / nub phyogs na shes rab 'byung gnas blo gros la khyad par du mu stegs kyi grub mtha' la 'dri ba mang / byang phyogs na jo bo nA ro ta pa
la theg pa chen po la 'dri ba dang lung nod pa mang gsungs so/ /dbus kyi ka chen gnyis ni rin chen rdo rje dang dznyA na shrI mi tra bod skad ye shes dpal bshes gnyen ste/
de gnyis la ka chen zer kyang gzhan pas yon tan che rgyu ni med gsungs/ bla chen 'brog mis slob dpon shanti ba la dam pa'i chos 'dul ba dang / pha rol tu phyin pa yang
gsan/ slob dpon nyid kyis mdzad pa phar phyin gyi 'grel pa nyi khri dag ldan snying po mchog la sogs kun yang gsan/ de nas sngags kyi chos skor kyai rdo rje rgyud gsum bde
mchog la sogs pa mang du gsan zhing lo brgyad bzhugs so/ /gzhan rnams dang yang chos 'brel bag re yod gsung de dus na mkhas pa gra 'dos pas tshig gi zur tshol pas shanti
ba lta ba la 'khrul sems tsam yin zer/ ngag gi dbang phyug spyod pa la 'khrul las dang po pa rang nas gnyis spangs kyi spyod pa byed/ nA ro pa dbang la 'khrul dbang gi
dus su mthong lam skye zer kyang mkhas pa chen po de rnams la 'khrul pa chen po mi mnga' gsung / de nas yul du byon dgongs tsam na/ rgya gar shar phyogs ra Da na 'phags pa
spyan ras gzigs dbang phyug khar sa pa Ni bzhugs pa de grags pa che bas de la phyag dang bsnyen bkur bya ba'i phyir byon pa'i lam na ku ba tshal bya ba'i nags stug po gcig
gi nang na dge slong chos gos gsum lhung bzed dang bcas pa gcig shing gi lha la bsod snyoms slong zhing 'dug pa'i dus su ljon shing gi sdong po'i nang nas/ lus mi ston
par lag pa rin po che sna tshogs

kyis brgyan pa gcig gis bsod snyoms 'dren pa mthong bas/ de la dad pa dang ngo mtshar cher skyes nas 'di dngos grub thob pa gcig 'dug snyam te/ dge slong de la phyag dang bskor
ba dang bsnyen bskur mdzad nas/ bdag rjes su gzung bar zhu byas pas ci don du gnyer zer/ chos gnyer de nas kyang gsang sngags gnyer byas pas/ dbang bskur dgos zer/ sngar
bal po dang shan ti pa la thob byas pas/ des mi phan nga rang gi dgos zer/ de chos rjes pa na re 'thad de da lta de skad byas na mi nyan 'dug gsung / des gnang nas dbang
bskur ba mdzad/ slob dpon de'i mtshan pra dznya intra ru dzi zhes pa bod skad du bsgyur na/ shes rab dbang po mdzes pa/ gsang mtshan dpa' bo rdo rje zhes pa ste mu gu
lung du byon rin chen 'bar ba mdzad/ gangs mthong 'gro gsung nas nyi zer la chibs nas gshegs/ des na dge slong dpa' bo rdo rje zhes yongs su grags so/ /de lta bu de la
kyai rdo rje rgyud gsum slob dpon Dom bhi ba'i rjes gnang dang bcas pa'i sgrub thabs dang 'grel pa'i skor thams cad kyang gsan/ lam 'bras rtsa ba lam 'bring po la zer med
pa gcig kyang gsan/ bsam mi khyab la sogs pa'i lam skor 'ga' zhig kyang gsan zhing lo bzhi bzhugs skad spyan ras gzigs la yang mjal lo/ /slob dpon shanti bas dge slong dpa'
bo rdo rje'i gsang sngags kyi bshad srol legs shing gdam ngag kyang che bar dgongs gsung ste shanti ba'i sde snod spyi dang bstun pa'i rgya che bar byung / dpa' bo rdo
rje'i nyams su blang bde ba man ngag tu dril nas byung / de nyid kyis phyi nang gi sgro 'dogs kun chod pas thugs shin tu bde/ spyir bal po dang rgya gar gnyis su lo bcu
gsum bzhugs gsungs/ de nas stag 'brog gnyis kyis tshur bod du byon rgya gar nas bal yul

yan chad lo pan byon na 'dir byon bya ba'i srol yod gsung / mkhan slob gnyis kyis bsu ba mdzad nas chos kyi lo rgyus mdzad pas/ bla chen 'brog mi shin tu mkhas pa chen por
gyur nas shin tu mnyes skad/ stag lo la ci shes dris pas shes rab snying po rgya klog tu klog pa tsam las mi 'dug skad/ mkhan slob gnyis kyi zhal nas 'brog mi 'di mkhas pa
chen por gyur 'dug pa la/ khyod kyis ci yang mi shes pa ji ltar yin gsungs pa la/ stag lo na re kho ka pa li re khyer nas de shed du 'gro yin 'dug kho bo rdo rje gdan gyi
byang chub chen po la dad par byung nas bskor ba 'dra byas zer skad/ 'on kyang khong shin tu btsun pas stag tsho'i sde pa chen po tshugs so/ /bla chen gyis sku tshe stod
la bshad pa rgya chen po mdzad smad la mu gu lung dang lha rtse brag dang / gam pa'i rdzong bya ba brag chen po gcig yod der bzhugs nas bsgom/ lha lcam gcig la sras intra
rdo rje bltams gsung skabs su spa dro'i tshur nye ba gnam thang dkar po'i 'brog pas spyan drangs nas/ chos kyi nyan bshad mang po mdzad cing bzhugs pa'i dus su/ paNDi
tas lo tsA ba'i skad ma go bar ngus pa'i gtam yod de ma dag jo bo gha ya dha ras paNDi ta yong gin yod pas bsur shog ces pa'i 'phrin btang nas byung ba la/ chos ci shes
dris pas spyir mnga' rig pa'i paNDi ta yin/ bye brag tu sngags/ de nas kyang ma rgyud khyad par du rnal 'byor dbang phyug gi gdam ngag la mkhas zer bas skom pa la chu dang
phrad pa bzhin dgyes te rdo rje theg pa la mkhas par rtogs nas dgyes pas skyid grong nas bsu ste brom pa lha rtse'i brag la zla ba gcig tu chos kyi lo rgyus dang / bla
ma lnga bcu pa'i sgo nas dpon slob kyi 'brel rtog

cing bzhugs skad/ der dpon slob gnyis slob dpon mtshan nyid dang slob ma snod dang ldan par shes nas gcig la gcig phan tshun mnyes nas/ paNDi ta mang gar mu gu lung du spyan
drangs nas lo lngar bzhugs pa dang / gsung ngag ma lus par gnang bar zhal gyis bzhes/ lo tsA bas lo re la gser srang brgya brgya ste lnga brgya 'bul bar khas blangs nas
chos kyi nyan bshad byed cing lo gsum song ba dang / paNDi ta'i zhal nas nga rgya gar du 'gro gsungs pa la/ bla chen gyis dang po lo lnga bzhugs par zhal gyis bzhes pa lags
mod/ da rung bzhugs par zhu byas pas jo bo'i zhal nas khyod kyi chos ma tshar na sdod pa la/ chos thams cad ni legs par tshar bas nga 'gro khyod rang gi gser phri gsungs
pa la/ lo tsA bas gser rdzogs par dbul dgongs nas gser srang bzhi brgya tsam rnyed nas brgya ma rnyed pa la sram pa wa gdong ba yin zur po che shAkya 'byung gnas g.yas
ru thag gi brag rgya bo la yang dag gi sgrub pa mdzad cing bzhugs pa'i dus su/ sngar yang chos 'brel tsam yod bla chen gyi mi btang nas gdam ngag sbyin gyis yar shog byas
pas/ slob ma la la na re bar chad yin pas mi bzhud par zhu zer ba la/ zur na re zur chung shes rab grags kyis sgrub pa byas kyang chos don du gnyer ba las med/ 'brog mi
lo tsA ba chen po yin pas nges par gdam ngag zab mo mnga' bas 'gro zer nas/ mu gu lung du byon snga phyir chos zhus pa tsam la gser srang brgya tsam phul/ bla chen gyis
bsam mi khyab kyi gdams pa dang / rgyud kyi mngon rtogs kyi bshad pa yam me ba gcig gnang bas khong dges nas/ bla ma chen po'i bka'

drin gyis/ /a po'i sems mdo sgyu 'phrul phyogs nor du btang / /zer lo/ de'i dus su ber gyi thog tu tshar ma khur bas gzhan na re ber chud 'dza' byas pas zur po che chud ma
zos na ber chud zos pas mi sto zer skad/ de ltar thams cad sdom pas gser srang lnga brgya 'khar gzhong gi nang du blugs te/ bla chen 'brog gis jo bo la phul bas/ gser mangs
pa'i stobs kyis sgyu ma yin nam ci yin snyam nas jo bo da khyod yid ma ches nas/ mang gar dril chen gyi mi gang mang sar gser khyer te bstan nas/ 'di cir 'dug dris pas
mi rnams kyis gser du gda' byas pas/ gzod yid ches te slob ma gcig gis bla ma gcig la 'bul ba byas pa de bas che ba byas pa med gsung / des mnyes nas ci 'dod gsung ba la/
gsung ngag rin po che la lhag ma bdog na zhu byas pas lhag ma ma lus par byin pa de yin da gcig kyang med/ gzhan ci 'dod gsung ba la 'o na jo bo'i dgongs pa 'di yin nam
snyam nas/ gsung ngag rin po che 'di bod gzhan la mi gnang bar zhus pas 'di brdzun men pa'i rtags yin zhal gyis bzhes/ paNDi ta gser snoms nas rgya gar du lan gsum byon
pa'i dang po gshegs so/ /mar los rang seng ldeng gi sga gcig rta nag po phul nas chos zhus pas ma byung /de nas dus phyis yul rta nag pa 'gos khu pa lha btsas kyis kyang
zhus pas ma byung / de dus na rgyal sras mai tri ba bla chen 'brog rgya gar na yod tsa na lho dpal kyi ri la phyin zer gyi 'dug gzhan kun the tshom pa yin 'dug sha ba ri
pa la snying po skor gsan/ rtogs pa khyad par can byung rdo rje gdan na ma 'phag tsam yod pas mnga' bdag rtsod pa las rgyal bas rgyal ba bya ba yin/ nA ro ta pa'i nye 'brel
bram ze mu stegs yin/ nA ro ta pa rigs phab

nas chos la bcug pa yin rigs sor chud pa la rigs dbyung gi cho ga dgos gsung snyan pa'i grags pa che bas/ gro mo na tshur spyan 'dren du 'ongs pa la lam du 'jigs pa che bas
gser btso thod pa bam ril gyi ltag khung du blugs te la chas kha bcad nas btsag dang rams kyi ri mo byas te 'ongs pa la/ mon kun na re bod kyi lha 'dre thams cad lho bal
du song zer ro/ /de tsam na gro mo na jo bo gha ya dha ra bzhugs pa dang chu 'gram gcig tu mjal nas lo rgyus dris pas/ nga rgyal ba mai tri ba yin gsungs pa dang / chos
kyang mkhas gdam ngag kyang che bar 'dug pas mgu nas spyan drangs te bod du byon pa'i lam kar sngar gyi mon kun na re kha ning song ba'i 'dre yin zer ba de kun bod kyi lo
tsA ba gser mang po khyer nas paNDi ta spyan drangs nas yong gin yod par 'dug zer nas/ lam thams cad na sgugs nas yod pa'i gtam lo tsA bas thos nas/ lo tsA ba dpon g.yog
gis gros byas 'gos kyi slob ma shes rab smon lam na re/ bla ma lo paN mi bzhugs na bod thams cad kyi mig dus gcig la long ba dang 'dra ba yin pas/ ngas bla mar rdzus la
'gro zer nas lo tsA ba dang se gnyis cha lugs brjes te/ lo tsA bas mu lto bar brdzus pas thar/ se bla ma la gus pa dang sems bskyed bzang po'i stobs kyis ma sod par thar
skad/ spyir bod du bla ma'i don du srog gtong nus pa se shes rab smon las ma byung gsungs/ der lo paN gyis bod du byon pas go yul du/ jo bo gha ya dha ra'i sngar gyi slob
ma kun dang phrad pas/ rgyal sras mai tri ba min par 'dug pas/ 'gos kyis bla mas nga la brdzun byas zhes smras

pas/ jo bo'i zhal nas khyod chos 'dod pa ma yin nam chos ni mai tri bas nga mkhas gsungs pa la/ chos la 'gos kyang shin tu mgu de nas bla chen 'brog dang mjal nas/ bla chen
gyis rje thugs dam dang 'gal bar mchi'o zhus pas/ jo bo'i zhal nas khyod rang la dam tshig gi nyes pa byung bar mchi'o/ /khong gzhung gi bshad pas tshim nas gdam ngag khungs
rang mi gcod par 'dug gsung nas phyis kyang gsung ngag ma gnang bgyi bar gda'/ rgyud gsum la sogs la 'gos kyis pa tshab tu 'gyur yang byas/ nyan bshad kyang mang du
mdzad nas/ gser mang po phul te rgya gar du gshegs te lan gnyis pa/yang dus phyis yul lo kha ba gyi jo zla ba'i 'od zer gyis stod pu rangs na tshur spyan drangs nas/ de tsam
na bla chen 'brog ni sku gshegs/ de nas paNDi tas bla ma 'brog mi la gser bcol ba blangs pa la sogs pa'i brdzun gyi gtam de dag bor bar bya'o/ /de'i dus su gyi jo'i slob
ma gnyos 'byung po la sogs pas kha rag du spyan drangs nas bzhugs pa'i dus su/ jo bo la 'chi ltas byung nas nga'i bu tsha bo thod phu na yod pas der skyol gsung / gnyos
la sogs pa na re bla ma'i tshe 'di'i 'brel pa ni rgya gar na bdog chos kyi phyogs kyi bu bdag cag ka lags mod thod phu na 'brog mi'i slob ma se rog gnyis bya ba yod pa
yin/ nged cag bla ma dngos kyi slob ma lags na 'dir bzhugs par zhu byas pas des mi phan yar skyol gsungs nas thod phur byon te/ sgom chen se rog gnyis la jo bo'i zhal nas
bu kun bsgrub pa la brtson 'grus ma chung zhig ngas bod dang rgya gar la phar 'gro tshur 'gro

'ba' zhig byas bsgrub pa tsam ma byas kyang sngags pa 'chi na 'di ltar 'chi ba yin gsungs nas/ lus skyil krung mdzad rdo rje dril bu phyag gnyis su bzhes te 'od kyi gong bu'i
'pho ba mdzad pas/ spyi gtsug nas 'od ril ba tsam gcig 'thon nas nam mkha' la thams cad kyis mthong gi bar du song nas sku 'das/ phyis jo bo'i thugs dam dpal kyai rdo
rje'i bris sku dang brtag gnyis kyi dpe rnams dge bshes se rog gnyis kyi slob ma nye gnas 'phags pa chos snang la lha rten du gnang / chos snang dang nag ston dpon slob yin
pa des nags ston lo tsA la phul nags ston dang bla chen phar slob tshur slob yin pa chos 'khor la slob dpon rin po che byon/ rgya dpe de res ma phul 'bum bcu bzhi dum
gcig phul dril bu'i yu ba chag 'dug gsungs/ rdo rje pa ru mtshams su byon tsam na g.yung ston bya ba gcig gi lag na 'dug gur tshar gcig zhu 'di 'bul zer ba la sa skya min
par rgyud nyan pas dang po rgyud bshad 'phro la dge bshes grwas pa mang po byung rgyud gnyan po bshad mi nus gsungs/ phyis yig brgya'i thun byas nas bshad nas rdo rje de
len pa yin pa la gsung / bris sku dang brtag gnyis nags ston lo tsA ba las brgyud de sa skyar byon nas da lta yang sa skya na bzhugs/ dril bu yin zer ba gcig kyang rje ru
mtshams su byon tsam na phyag tu byon nas da lta'ang sa skya na yod do/ /de rnams kyis jo bo gha ya dha ra las 'phros pa bar skabs kyi lo rgyus yin gsungs/ /! /de lta bu'i
bla ma la gsung ngag rin po che'i mdzod rnyed pa'i rje mu lung pa de la yon tan gyi khyad par ci mnga' zhe na mkhas pa mnga' rig pa/ bskyed pa'i rim pa la brtan pa thob
lus gcig nas gnyis su sprul pa dang sbyin sreg gi thab nas yo

byad len nus rlung gi nus pas nam mkha' la skyil krung 'cha' nus/ bsams na shes pa'i mngon par shes pa ci rigs pa yod/ 'pho ba byed par nus skad de la spyir smad 'dir bstan
pa la bla chen 'brog bka' drin che/ stod du rin chen bzang po che ste sngon sangs rgyas dkar rgyal 'jag khri ba bya ba byung nas 'phral chos 'dra la ti sa gnad bcos pa bstan
pas mkhas pa yan chad 'dus na chos log bshad pa la rin bzang gis ma btud par zla ba drug thugs dam mdzad nas kho can byon/ thun stabs pas kho khri steng nas lhung mon
phrug gcig tu song bshad pa yin byas pas kha na ba yin zer/ klu dkar rgyal bya ba kho la zhugs pa yin zer/ kho mon na deng sang dus la chos log dar 'gro gsungs/ de/ sku
'da' kar nga'i phung po 'di zhag bdun ma bsreg par zhog cig zhag bdun na rig pa 'di nyid lus 'di nyid la zhugs nas phyag rgya chen po mchog gi dngos grub thob par byed do
bde mchog nas de 'dra bshad gsungs pa la/ mi rnams kyis ma brtags par glo bur du gnas las bskyod de drod ma yal bar 'dug gsungs/ de lta bu'i bla chen de la spyir slob ma
shin tu mang na yang slob ma'i mchog tu yod gsung tsa na thog mar grub pa thob pa/ de nas gzhung tshar ba/ de nas man ngag tshar ba gsung ce na/ gzhung tshar ba'i slob
ma dang / man ngag tshar ba'i slob ma dang / grub pa thob pa'i slob ma dang gsum mo/ /de la gzhung tshar ba'i slob ma ni lha rtse'i gyi ljang dbu dkar ba khong gis gzhung
tshar nas gsung ngag zhus pas nor khyer la shog gsungs/ der dbus su phyin g.yu phad khud gang rnyed bla chen la phul nas bla ma'i chos kyi btsal ba min phan bya gnod bya
rnyed pa yin zer/ bla chen gyi bsam mi khyab la sogs pa las gsung ngag ma gnang gsungs/ shangs kyi brag rtse so nag pa/ 'phrang 'og gi sras ston

dkon mchog rgyal po/ khong gnyis yid kyang bcug sa skya'i 'khon dkon mchog rgyal po/ phyi tshar mnga' ris pa gsal ba'i snying po dang lnga yin no/ /gdam ngag tshar ba'i slob
ma gsum ni 'brom des pa ston chung / lha btsun ka li/ se ston kun rig ste gsum mo/ /grub pa thob pa'i slob ma pho gsum mo bzhi ste/ de yang pho gsum ni gtsang pa dgyer
se'o/ rta nag pa gshen sgom rog po/ dbus pa khong gyag kher chen po gcig yin rlung gi nus pas zas mang po 'ju ba gcig byung / de rlung spu gri stobs su gyur pa yin/ phyi'i
spu gri dang nang gi gnyis las nang gi yin na 'di la yang yon tan gcod par byed pa dang / kha zas gcod par byed pa gnyis las kha zas gcod par byed pa'i spu gri stobs su
gyur pa yin chos rjes gsungs/ khong la 'tsho ba yang bla chen gyis gnang ste/ nas phul dgu la byas pa'i zan re/ lug sha gzugs re/ chang shu re byin kyin bsgom du bcug pas
grub pa thob byung gsungs/ grod po che'o 'phan yul 'jag thang pa'i gyad po yin no/ /mo bzhi ni stod mo rdo rje mtsho/ dbrad sgom ma dkon ne/ shab pa mo lcam gcig mched
mo nam mkha'o/ /de la stod mo yul mang 'gar dgra 'dul ma yin khams byung nas bu khyo tso bsad nor khyer bas rkyen byas nas snying rlung byung ste/ shes pa smyo nas yod tsam
na/ de bla chen gyis gsan nas de nga'i tsar byung na sdug bsngal nyid ting nge 'dzin du grol shes pa yin te gsungs/ bla chen gyi spyan sngar 'ongs nas dbang bskur ba byas
gdam ngag bstan pas smyo ba sangs nas sdug bsngal nyid ting nge 'dzin du bkral bas ting nge 'dzin dpag tu med pa skyes te/ las 'phro can rang gi ngang gis khams 'dus
pas tshe 'di nyid la lus ma spangs par phyag rgya chen po u rgyan du gshegs grub bo/ /yang dbrad mo dkon ne yul mang 'gar

phu'i g.yam 'khar ma yin/ des bla chen la dbang zhus nas gdam ngag gsungs pa ni/ bsam mi khyab gyi/ mig gi rnam shes rtog pa yis/ /gnyis med ye shes ngo mtshar che/ /zhes bstan
pa'i tshig la brten nas/ mu gu lung gi chos sa de nyid du zhag bdun gyi bar du ting nge 'dzin gcig tu song skad do/ /des na mos gus can byin gyi brlabs kyis khams 'du
ba tshe 'di'i zas gos kyi rtog pa gang yang med par sgrub pa 'ba' zhig byas de yin te/ tshe 'di nyid la khong mang 'khar gyi ri la bzhugs tsa na bla ma ses lho shed na
phar chos 'khor la byon/ 'bul ba mang po byung nas mang 'khar na mar byon tsa na 'di na nga'i a che gcig yod pas phrad du 'gro gsungs nas khong can byon pas/ khong na re
'di na mar ban bun 'gro ba 'di pa ci yin byas pas bdag gi yin byas pas khyod kyang rlung gis khyer a gsung des pas skyem pa 'ong ma myongs zer/ lus ma spangs par phyag rgya
chen po grub nas bo dong gi ri'i bye brag sman nags rgyal gyi gnod sbyin mo'i mchod gnas byed cing da lta'ang bzhugs te 'ga' zhig gis skabs su mthong ba yang 'byung ngo
/ /yang gcig ni ming po bdun gyi sring mo yin shab kyi tsha mo rong pa rus rje mo yin/ khong gis kyang mu gu lung du byon nas dbang gdam ngag zhus pas gnang nas bsgrubs
pas tshe 'di nyid la grub dpal gyi ri la gshegs skad/ gcig ni dbus kyi 'phan yul gyi mched mo ste/ des kyang bla ma 'brog mi la dbang bskur zhus bde mchog gi gdam ngag dang
bskyed pa'i rim pa phag mo mkha' spyod/ rdzogs pa'i rim pa rtsa dbu ma thun mong gi gdam ngag gnod sbyin mo dbang du bya ba/ lam gyi yan lag sman chen po'i bcud

len la sogs pa gnang nas/ gnod sbyin mo grub ste dbus kyi shum brag rum bya ba'i lam so gcig tu la ma'i spyil po chung ngu gcig brtsigs nas mgron po rnams la lam zan slong
gin sgrub pa mdzad pas grub nas/ brtson 'grus drag pos bsgrubs pas thun mong gi dngos grub rdzu 'phrul dang mngon shes ci rigs pa thob/ su 'gro ba la zan bya nag dang bcas
pa re dang sham po phor pa re thongs skad/ de'i dus su mgron zan zos pa'i mi gcig gnyis dang rje pa dang gsung gleng byas skad/ de la sngar gyi gsum ni lus ma spangs par
de'ang bod kyi grub thob bzhin spyod pa dub cing rtsing la grub thob tu byed pa min pa'i mthong lam yan chad thob pa 'ba' zhig byung grub/ phyis kyi 'di lus ni spangs te/
'on kyang brtson 'grus can 'bad rtsol gyis khams 'dus pa'i dpe dam pa se ston gyis mched mo la chos zhus pas/ lta ba 'di la spangs su bgyi/ /lta ba spangs su mi bgyi ru/
/chos kyi dbyings la dogs pa med/ /spyod pa 'di la dogs su bgyi/ /spyod pa dogs su mi bgyi ru/ /rgyu 'bras nam yang bslu ba med/ /ces gsungs/ chos rje'i zhal nas grub
thob kyi tshig tu rang 'dug gsungs mdzod do/ /de la gzhung tshar ba'i slob ma lnga las/ 'khon dkon mchog rgyal po'i lo rgyus ni dge bshes 'khon rog shes rab tshul khrims
yan chad gsang sngags snga 'gyur ba yin no/ /khong gi zhal nas yan chad gsang sngags snga 'gyur 'di la sbyangs pa khong gi chos skyong dkar mo nyi zla stong gi thod phreng
can zhal gzigs yin/ da phyi 'gyur bya ba gcig dar 'dug pa de sad mi mi bdun gyi ya gya'o/ /'khon klu'i dbang po bsrung ba nas khyod kyis gsang sngags phyis 'gyur 'di la
slobs de la stod na rin chen bzang po bzhugs te thag rings/ 'di na 'brog mi bzhugs pas der song gsung ba la khong la chos zhu ba la dka'

tshegs chen po yod pas nas 'phrang phur kha bstan byon/ de na bzhugs pa'i dge bshes khyim lo tsA 'tshur nan a ka ra la zer ba de/ bla chen 'brog mi la rgya gar du chos 'brel
tsam las med/ phyis bod du brtag gnyis legs par shes par bslabs/ de la dge bshes dkon mchog rgyal pos gsan zhing yod tsam na khyim sku gshegs nas/ bla chen 'brog gi spyan
sngar byon nas bla chen 'brog gi zhal nas pha shi nas mes po la snyegs pa ang khyod kyi 'gro sa ma log gsungs/ der gzhung gi bshad pa rnams tshar bar bslabs nas/ gdam
ngag zhu bar dgongs te yul du byon g.yag lung 'jag shongs kyi zhing btsong bar 'os pa btsong / lhag ma rnams dge 'dun 'phrang pa la phul nas da lta yang gnas chung yod do/
/btsong pa'i rin rta bla khal 'og khal bcu bdun tsam byung nas de rnams phul bas bla chen zhal nas/ rta 'di rnams la nga la tsa rin med gsung nas ma bzhes pa la/ khong
rang gi rgyags bya mno ba'i nor 'phreng bzang po gcig phul nas 'di la tsa rin mdzad par zhu byas pas/ bla chen gyi zhal nas de la shags med gsung nas bzhes skad/ de nas gdam
ngag zhus pas bsam mi khyab dang gtum mo'i mngon rtogs nyi shu rtsa bzhi la sogs pa las ma gnang skad/gnyis pa mnga' ris pa gsal ba'i snying po'i lo rgyus ni/ dang po
yab khyim btsun res ri zhing dang yo se mor bzhugs/ der khong gis don gnyer du byon bslab bsdus gcig klog dar la gtad nas khong log 'ongs tsa na/ bu tsha tsho gcig dang
rtsed mo byed kyin 'dug pa la klog mi slob par byas pas/ klog bslab rgyu mi 'dug ci yin byas pas/ 'byor klog tu bslab bsdus blo la byung

'dug gsung / des na byis pa chung ngu nas klog la sogs pa tshegs med par lobs/ spyod phyogs dang dbu ma shar gsum du ming btags pa rnying ma'i bshad pa kun skye ba snga ma'i
bag chags sad pa'i stobs kyis ma slabs par legs par mkhyen te/ gzhon nu'i dus nas bshad pa mdzad pas grags pa chen po byung gsungs/ de ltar thos pa 'dzin pa'i bdag nyid
chen po des/ mu gu lung du byon dbang bskur ba zhus de tsam na mtsho skyes la nyan bshad mang po mdzad pa'i stobs kyis/ mtsho skyes tshar brgyad gsan/ bla ma mnga' ris pa'i
zhal nas gsang sngags la gdam ngag med na mi shes zer te bden par 'dug ngas chos 'ga' zhig ma bslabs par shes gzhan tshar res mi shes pa ma byung ba la/ mtsho skyes tshar
bdun tshun chad mnyan pa la zin bris kyi yi ge dam dum yod pa kun bla chen gyis snoms kyin nga'i bu la dgos gsung rtogs pa re skye bar byung / bdun nas brgyad pa la
sngar dang khyad par ma byung gsungs/ de ltar gzhung gi bshad pa rnams tshar bar zhus te/ gsung ngag zhu bar bzhed nas kong por byon nas bsod nams chen po byung nas yo byad
mang po khyer nas yar byon te/ bla chen la phul gdam ngag zhus dbang yang zhus pas gnang ste/ sta gon gyi nub mo rmi lam na bla ma 'brog mi'i mdzod yin zer ba sgo skya
khrig ge ba mang po 'dug pa las/ de rnams kyi nang na sgo gzhan pas che ba skya khrig ge ba gcig gi lde mig gtad pa rmis nas mnal sad de/ nang par bla ma la zhus pas rje
la gsung ngag rin po che'i mdzod mnga' bar gda' yang / dngos la thams cad mi gnang bar gda'

byas pas/ bla chen gyi zhal nas ji ltar 'dug gsung ba la/ sngar gyi rmi lam rnams bshad pas bla chen gyi zhal nas khyod la gdam ngag mi ster na su la ster 'on kyang khyod nga'i
gzhung 'dzin par 'ong gsungs nas/ bsam mi khyab kyi gdam ngag la sogs pa las ma gnang skad/ gdam ngag tshar ba'i slob ma gsum ni/ lha btsun ka li jo mo'i ming po yin
te gdam ngag yongs su rdzogs par tshar yang gzhan la 'phel ba med do/ /shAka rgyal 'brom ni 'phan yul ba yin rigs dang skye sa yongs su bzang zhing longs spyod che ba yin/
khong gis bla ma 'brog gi snyan pa'i grags pa thos nas dad pa skyes te/ nor mang po khyer nas mu gu lung du byon nas rnam gzhag chen po byas nas g.yu 'brog mi zho yum
bya ba yang bum snying la phul dbang bskur zhus te gsung ngag zhu ba la zhabs thog rgya chen po mdzad pa yang chos thun re la nang gi mchod pa re/ gtor ma mi res theg tshad
re gser zho re'i maNDal zhabs khris la dar sham re byas/ de dus kyi dar bzang zhing dkon de da lta'i za 'og sham re dang rin mnyam gsungs/ de ltar dus khyad par can dang
nar ma'i bsnyen bkur dpag tu med pa mdzad cing yun ring du bsten ste/ zhabs thog che bas gsung ngag rin po che 'di tshar nas yul du bzhud par dgongs te/ dpe cha 'gel ba'i
rta gcig g.yar du zhus pas bla chen gyi zhal nas dpe cha mi theg pa dang yul du 'gro ba yang bden te bla mas slob ma la 'bul ba byasa pa'i khrims mi 'dug ba mi yong gsung
nas ma gnang / der 'brom sngar zhabs thog byas pa'i yus kyis thugs mug ste mu gu lung rdo rje gdan du

song / 'brog mi shAkya ye shes shAkya thub par song yang da phyin chad 'gro sa med snyam ste log lta skyes zer nas yul du ma phyin par lho stod di shri shed du byon pas/ 'brog
mi'i slob ma mchog yin zer ba'i snyan pa dang grags pas bsod nams chen po byung nas der slob ma 'ga' zhig la/ phyag rgya chen po yi ge med pa'i byin rlabs gcig mdzad
pas/ zhal nas khrag du skyugs te bsnyung nad kyis zin pa la/ 'brom na re nga'i bla ma de sangs rgyas dngos yin zhing nga'i snod rtog pa yin par 'dug pa la ngas de ltar ma
shes pas nga la dam tshig gi nyes pa bag tsam byung ste/ 'on kyang bdag bla ma'i thugs rjes bar dor rjes su 'dzin par 'dug nga'i yo byad 'di rnams khyer la bla ma'i phyag
tu phul/ khyed rnams gdam ngag su zhu yang ngas byas pa'i dka' las tsam mi dgos par gnang nas 'ong bar 'dug gis zhus gsungs te/ de'i dus su rtogs pa khyad par can skyes
nas gshegs skad/ 'khor rnams kyis spur zhugs la bzhu ste/ gdung dang nor rta bcu bdun gyi bla khal 'og khal dang bcas pa khyer nas/ mu gu lung gi mda' na yar dung 'bud cing
'ongs tsam na/ bla chen gyi zhal nas nga'i snying bton pa snyam byed kyis su 'dug ltos dang gsungs nas bltas pas/ 'brom gyi 'khor du 'dug pas nor rnams dang gdung bla
ma'i phyag tu phul bas/ gdung spang du bzhes nas bu la tshe 'di la grub mtha' snyogs pa gcig re ba yin te bus phab snyags pa ang gsung nas mang du bshums/ khyed tsho'i nang
na gdam ngag su 'dod pa la dka' ba mi dgos par bshad kyis gsungs pa la zhu ba mang po yang ma

byung / de'i dus su sgom chen se rog gnyis kyis khrid zhus cing bsgoms pas ting nge 'dzin bzang po skyes skad de/ phyis grub pa thob ste pho gsum gyi gnyis yin bo/ /des na
'brom las 'phel ba med de/ 'brom lugs zer ba'i lam 'bras de ni jo mo 'brom mo zhes pa dbus kyi 'phan yul ba bla ma sa skya pa chen po dngos kyi slob ma yin te lam 'bras yongs
su rdzogs pa'ang med la/ de'ang zhi byed dang rdzogs chen la sogs pa bsres pas na gyi na de bor bar bya zhing gzhan yang dam tshig kyang mi srung chab lha khang gi chab
ston chos dga' mdo sdes zhu rten byas nas gsung ngag zhus pas de ma blangs pas rang gi chos la 'bul ba byung ba gcig 'dod zer/ phyis chab ston gyis lho brag tu phyin
pas dngul ska legs pa gcig 'bul ba byung 'dod zer ba la ma phul/ dpon slob mthu rgyas byas gsung ste/ 'di'i lo rgyus gzhan yang yod mod bshad kyis ga la lang /gsum pa bla
ma ses gdam ngag ji ltar thob na se'i yul mdo smad kyi phyi 'brums lcam sring lnga'i lnga tshigs pa yin/ khong gnag 'tshor phyin tsa na gi thugs dgongs la rigs sad pa bzhin
du/ mang gar mu gu lung gi thad sor sprin ldings pa mthong nas/ ya gi'i 'og nas sangs rgya ba'i gdam ngag gcig yod nges snyam pa'i rnam rtog skyes te/ ya gi na su yod
dris pas/ 'ga' zhig na re 'brog mi lo tsA ba bya ba yod zer ro/ /de thos pa tsam gyis rab du dad nas/ gser zho gnyis khyer nas 'ongs pa na de'i res dbang zhu ba 'dug pa
dang phrad de 'khar che nas gser zho gcig gis khral byas/ zho gcig gis dbang yon byas nas dbang bskur ba zhus pas thob skad/ spyir ni de'i dus na

dbang bskur la yo byad mang po dgos kyang ma 'ongs pa na phan thogs 'ong ba dgongs gsungs/ de nas rje se la dran pa gcig pa'i sgrub thabs dang / rtsa ltung gi chos gcig gsung
nas yang sku 'tshams la bzhugs te/ 'khor rnying pa 'ga' re ma gtogs pa su dang yang mi mjal skad/ khang pa'i nang du khrid la sogs pa chos thun re tsam las mi gsung /
de tsam na gsung ngag gi chos thun re la mchod pa re dgos/ mi gnyis su longs pa la lam 'bras mi gsung ste/ rna bzhi pa la gdam ngag mi bshad rna ba drug pa sngags kyis dben
gsung ngo / /de'i dus su dge bshes dkon mchog rgyal pos sa skyar mi bcu bdun la brtag pa gnyis pa bshad pas/ bla mas 'phrin bskur te rtsa ba'i rgyud nyan po mi bcu bdun
la bshad pa khyod la rdo rje'i srog yod dam zhes bka' bkyon mdzad/ khyad par du gsung ngag rin po che 'di la gces spras su 'dzin te/ bka' shin tu dam pa'i stobs kyis lo
gcig tu chos ni ma byung / 'on kyang bla ma ses der bsdad nas yod tsam na tshogs 'khor gcig gi gral du kha cig na re/ byang pa'i rnal 'byor pa de glu mkhas par gda' nang
du 'bod dam byas pas/ bla chen gyi zhal nas de su yin gsung ba la sngar kyi lo rgyus rnams bsnyad pas/ de da rung ma song bar 'dug gam nang du bos gsung nas bos pas/ khyod
de tsam du ci la sdod gsungs pa la rje la gsung ngag rin po che zhu ba lags byas pas/ gdam ngag 'dod na nor khyer la shog gsungs/ de nas rje se yis yul du byon te/ khong
pa rang bza' tsho'i gnag smad sum cu tsam spyi la yod pa de'i gnag rdzi byed cing / khong

mig brid pa'i ched du rtswa zhag byed zer nas zhag re zhag gnyis re la bsdad cing 'ongs pa de lta bu lan mang du byas pa'i rjes la/ gnag tsho ded nas lha rtse ko kha ru gru
ba la sgrol byas pas gnag gsum gsum la re re gla la 'dod zer/ de ltar na bla ma la sum gnyis las dbul du me yong bar 'dug snyam nas/ bla ma nyid la gsol ba btab chos skyong
la gtor ma btang bas/ 'bri gwa ma gcig gis sna drangs nas chu la rgal nas song / bla ma nyid kyis kyang g.yag gcig gi rnga ma la 'jus nas phyin pas thar te/ mu gu lung
du sngar gyi 'bri mo des sna drangs nas mu gu lung du zang song der bla chen gyi phyag tu phul bas/ bla chen gyi zhal nas khyod kyi 'bul ba 'di chen po min te/ 'on kyang
nga yul phu gsum 'dzin pa la dmar gsung nas/ gdam ngag kyang ci rigs par gnang ngo / /de ltar na zhabs thog chen po min lus ngag gi spyod lam shin tu mkhas shing gus la/
mi phyed pa'i dad pa chen pos mnyes par byas te/ sngar lo bdun phyis lo bcu ste bcu bdun du bsten pas gsung ngag ma lus par thob/ dus phyis bla ma se yul na bzhugs tsam
na/ jo sras che shos intra byang g.yag dang mus pa tshe 'khrog blta gsungs nas mdog tu byon pa la/ bsnyen bkur chen po mdzad nas lo rgyus mdzad pas/ rdo rje tshig rkang
gi smad tsho khungs chod nas rta gcig phul nas zin thun byas te/ tshar ba'i rjes la jo sras na re se la a po nga'i snying bton pa snyam byed/ nyid rang gi rta khyer la nga'i
chos tshur 'or dang gsungs pa la/ se na re khyed yab sras la 'di 'dra'i lugs gcig yod pa

yin/ chos blo la zin pa de skyug tu ni mi 'dod da ji ltar bya zer nas zhabs thog bsnan te phyis bla chen nyid la'ang legs par zhus so/ /bla chen gyi zhal nas se lce la re 'di
la nga'i gdam ngag rnams ma tshor bar shor gsungs pa la/ se bshums te ngos kyang bu ma lags sam zhes zhus pas/ ngas ku re byas pa yin khyod la gdam ngag mi ster na su
la ster gsungs/ de ltar lo bco brgyad lhag tsam gyi bar la gdam ngag rim gyis gnang ste/ thams cad tshar nas de'i rjes su lam bsdus te bsgrub pa'i lung sbyin pa mdzad pas
bum pa gang byo'i tshul du thams cad yongs su rdzogs par thob ces grags so/ /de nas gzhung gi bshad pa zhus pas bla chen gyi zhal nas ngas bla ma gcig gi drung du gzhung
tshar ba'i slob ma la gdam ngag mi bshad/ gdam ngag tshar ba'i slob ma la gzhung mi bshad pa'i dam bca' byas pa yin pas khyod gzhung nyan na sa skyar song gsungs nas ma
gnang / ses kyang sa skyar lo bzhi gzhung gi bshad pa dge bshes dkon mchog rgyal po la tshar bar bslabs so/ /de lta bu'i rje se de la yon tan gyi khyad par ci mnga' zhe na/
bskyed rim la brtan pa cung zad thob khyad par du rtsa sngags kyi sgo nas nus pa brnyes te/ 'khar chung gi klu srin mo shin tu thu ba gcig yod pa de btul nas gnas kyang
spos/ ci bsgo ba nyan zhing de dbang du 'dus so/ /des gnod pa byas te glo bur du 'dze byung ba kun bla ma'i phyag gis reg pa tsam gyis sos sku'i bkod pa du ma yang mdzad/
ston mo byung ba thams cad kyi gral 'go la se spyan 'dren pa la nyin gcig la ston mo du byung yang thams cad kyi gral 'gor se 'ong gsungs so/ /de lta bu'i rje se

de la slob ma'i mchog du yod ce na/ gdam ngag rab tu thob pa/ 'bring du thob pa/ tha mar thob pa gsum yin no/ /de yang rab tu thob pa ni gtsang smad dengs kyi zhang ston mched
gnyis yin te/ khong la 'bangs la sogs pa'i bya ba rgya chen po ni med/ gsung rab kyi rtsi 'gras byed pa zhig yin te/ bla ma ses mdo sde dang 'bum bris pa'i rtsi 'gras
la bos te/ rtsi 'gras tshar nas yon ma brdzangs pa la khong gis gsung ngag rin po che'i khungs chod nas khong gnyis gros byas te yon rnams phul la gdam ngag zhu'am byas
pas mthun te/ rtsi 'gras kyi yon rnams phul te zhus pas/ bla ma'i zhal nas 'di rnams khyed rang lag gi gla za bas thob pa yin pas nga mi 'dod/ yo byad yod na yul nas khyer
la shog gsungs nas/ yul du phyin nas longs spyod ci yod pa khyer nas 'ongs nas nas sum brgya dang khrab gcig bla ma la phul spyod lam gyi sgo nas shin tu mnyes par mdzad
do/ /shes rab kyang shin tu che bar byung bas bla ma thugs dges te nga'i chos 'di zhang ston mched gnyis kyis go de'i nang nas kyang zhang ston gzi brjid 'bar gyis go zhes
yang dang yang du bsngags pa mdzad do/ /'bring du thob pa las 'phros pa zhar las byung ba zha ma'i lo rgyus ni/ khong yul lho stod pha drug pa yin lcam sring gnyis yod
pa las/ sring mo jo mo zha chung ma zhes yongs su grags pa de/ sdug bsngal 'ba' zhig gis sngar yang gnya' tsha bya bar khyim thab la phyin nas khyo shi de nas rma chos
'bar a bya'i slob ma yin/ bya ba'i jo mo mdzad/ khong grongs pas rkyen byas te snying rlung byung nas smyo ba la/ de tsam na gdam ngag su che dris pas ding

ri bla 'khor na dam pa rgya gar che zer ba thos te/ dam pa la zhus pas dam pa'i mngon shes kyis gzigs pas legs par mkhyen te/ khyod kyis dang po bla ma la dbang bskur zhus
nas dbang yon ma phul bar 'dug pas de'i skyon yin gsungs pa la/ de bden te bla ma rma chos 'bar zhes bya ba'i jo mo byas te nye snyems kyis dbang yon ma phul ba yin la/ de'i
zhabs thog bya bar 'dod na'ang bla ma ni mi bzhugs/ bla ma'i gdung bzhugs pa'i mchod rten gcig yod pa la bal po nas gha dzi ra blan te btsugs pas lo gcig gi bar du nad
de legs par drag skad/ de nas yang thu nas dam pa can phyin pas mdo rgyud bstan bcos rgyal khams skor gsungs/ der snubs yul rong du phyin pas lha rje snubs pa'i ban chung
kha gcig e ma ngo mtshar rmad kyi chos/ /rdzogs pa'i sangs rgyas kun kyis gsang / /skye ba med las thams cad skyes/ /skyes tsam nyid na skye ba med/ /ces zer ba la brtan
nas nang du nges shes khyad par can skyes pas drag yang smyo nas dam pa la zhus pas rnga gcig gtad nas 'di rdungs zer/ brdungs pas skad chen po gcig byung ste/ la la na
re phyis kyi grags pa yong ba'i rtags yin zer ro/ /'on kyang nad la ma phan nas gdam ngag zhus pas song zhig pa'i phyag gi brda mdzad nas ma gnang ste/ de nas dus phyis
bla ma se lho stod ding ri shed du chos 'khor gcig la gdan drangs te/ de tsam na 'brog mi lo tsA ba dngos kyi slob ma yin zer ba'i snyan pa'i grags pa zha ma bas thos nas/
byon pa'i lam kar zha ma lcam sring gnyis 'ongs nas ji ltar na ba'i lo rgyus rnams bsnyad pas khong lham 'bur ma gcig la spa lcag gcig tug tug mdzad cing de yang ting
nge 'dzin yin/ de yang ting nge 'dzin

yin gsungs/ bla ma'i zhal nas 'o na khyod la 'di 'dra ba ma byung ngam zhes dris pas zha chung ma'i nyams myong gi thog tu babs te/ mgo bo sa la rdeb cing phyag 'tshal nas/
rje sangs rgyas bya ba de lags sam zer cing byung ba la/ rje'i zhal nas zha chung ma la sgom 'dug ste gdam ngag mi 'dug se 'khar chung ba la gdam ngag yod de sgom mi gda'/
cha la tshe 'di la sangs rgyas 'ong du ma tho sprang po pe kar 'dis kyang gnod pa gcig kyang skyel du ma 'dod tha na snying rlung gcig ka btang dang ngas ting nge 'dzin
du bkral shes pa yin te gsungs nas/ de'i res la gdam ngag ma gnang skad/ 'khar chung du shog khams ngan par 'dug pas grogs gcig khrid la shog gsungs nas phyis zha ma lcam
sring gis zhabs thog chen po khyer nas 'khar chung du byon/ dbang bskur ba zhus gdam ngag bstan pas zha chung ma'i nad de sos nas khrid byas pas gzhung tshar bar ni ma
mnyan gsung ngo / /dge bshes zha mas ni gsung ngag rags rim gcig mnyan nas sems tshim ste mchog shes pa'i bdud byung lcam sring 'gro bar 'dug pa la rje'i zhal nas zhang
ston pa gnyis la khong lcam sring gnyis ni 'gro bar gda'/ gdam ngag ni ma tshar brgyud pa 'di'i lugs kyis ma zhus par mi gnang bar gda'/ khong pa mi chen du'ang gda'/ gdam
gi'ang snod du gda' bas 'di pa la gsung ngag 'di rdzogs par bshad par 'dod na yang khong pa mi zhu bar gda' bas/ da dung ma 'gro bar gsung ngag tshar bar nyon ces gros
thob gsungs pas/ zhang pa mched gnyis kyis khong pa la da dung rje la gsung ngag rin po che'i 'phro bag tsam bdog par gda'

bas zhu 'tshal/ zhar la kho bo cag kyang zhu ba lags byas pas zha ma na re jo jo 'di ci gsung nged cag gis 'khor gsum yongs dag lan gsum byas byang dang ra dang chung tshun
chad bskor/ jag dmar gyi gos rkyang pa re las med par phul bas grang grags nas lam du g.yag gi skyibs 'jo zhing 'ongs ci yod phul nas zhus pa yin/ rje la gdam ngag yod zer
te 'dug kyang 'dug rjes kyang thugs la btags nas gsung ngag 'di tshar bar gnang ba yin/ 'di tsho las mang ba dgos kyang mi dgos/ da dung yod pa skad gsung yang rje nyid
brdzun gsung ba yin zer nas ma nyan par yul du song ngo / /des na yongs su rdzogs pa med de lam 'bras kyi lta ba 'khor 'das dbyer med yin pa la sde snod spyi mthun zer/
kye rdor dbang bskur pa rnal 'byor dbang phyug nas rgyud pa'i dbang chu med par nag po pa la byed/ mngon rtogs rgyas pa bsnyen sgrub bzhis mi 'ching bar mtsho skyes dngos
zer ba rnams so/ gdam ngag 'bring du thob ces grags so/ /'on kyang jo mo zha chung ma des bsgoms pas ting nge 'dzin dpag tu med pa skyes te/ thun mong gi dngos grub mngon
shes brtan po yang yod skad/ rdzu 'phrul lus gcig nas gcig tu sprul ba dang nam mkha' la skyil krung 'cha' ba la sogs pa bla ma zhu byas kyis kyang gzigs skad/ rje dgon
pa ba'i zhal nas zha chung ma 'di tshe 'di la lus ma spangs par phyag rgya chen po 'grub pa lcam legs smin ka ra tsam gcig 'ong ba yin pa la/ nyams dbyangs la dga' ches
pas lam gyi bar chad du song gsungs so/ /de la tha mar thob pa ni pha drug gi smad na bong shod sen thog bsgom tsho'i dpon ze sgom byang seng zhes pa de la bag tsam 'phel
te/ zhib tu

ni mi gsung bar gda'o/ /de ltar na gdam ngag rab tu thob pa'i mched gnyis las gcen po zhang ston chos 'bar la/ bla ma sa skya pa chen po des gsung ngag ji ltar gsan ce na/
'di ltar khums te lo rgyus cung zad brjod na/ yab dge bshes dkon mchog rgyal po/ yum jo mo zhang mo zhes pa'i sras su sku 'khrungs te/ 'khon dkon rgyal 'jag shongs ni phul
zhing btsongs/ khong ris kha'u na bra'o bya bar bzhugs/ res sgrol gcig lha khang na yod pa'i dus su sa skya ni sa dkar zhing snum pa glang po che'i 'khal khung 'dra ba/
chu g.yas su 'khor ba/ sa dpyad bzang bar 'dug te dgon pa bya snyam ste/ gu ra ba 'bul zer kyang thugs zab pas rgod ma gcig stsal/ der dgon pa mdzad/ 'khor ban sde sum cu
bzhi bcu tsam la rgyud gsung ba'i dus su/ jo mo rdo phyug ma la sras med/ zhang mo la bla chen 'khrungs rdo phyug ma na re/ nyid kyi gdung chad du phangs pa yin/ zhang
mo la sras yod pa bdag la gsang ba ma legs/ da bdag la nor mi dgos bu'i ma la dgos pas zer/ mdun gyi zhing ma gtogs pa tsho zhang mo yum sras la gtad bla chen/ dgung lo bcu
gnyis lon pa dang yab 'das nas rtsis mkhan la rtsis byas pas/ gshegs rdzongs/ phyi rten/ gdan sa ba gcig dang gsum nyin gcig la byas na shul du phun sum tshogs pa'i rten
'brel du 'gro zer nas 'phrang brag dmar la ser tshags byas phyi rten gyi 'gram ting ma gcig na re/ khyod kyi pha'i slob dpon kyang lo tsA ba yin/ nyid kyang lo tsA ba'i
slob dpon gcig la chos slob dgos zer te/ g.yu 'khar mo nas bla ma ba ri lo tsA ba rin chen grags pa spyan drangs sa skya'i zhing mo che ma rtogs pa'i zhing thams cad phul
nas gdan sa mdzad par zhus pas zhal kyis bzhes nas/ bla ma ba ri ba'i zhal nas khyod pha jo sras kyi bu la slob gnyer byed dgos de la shes rab dgos

pas/ shes rab kyi lha 'phags pa 'jam dpal yin pas a ra pa tsa na 'di bsgrub gsungs nas bsgrubs pas dang po bar chad kyi ltas cung zad gcig byung ba la khro bo'i rgyal po mi
g.yo ba'i sgo nas bar chad bzlogs nas 'phags pa 'jam dpal gyi zhal mthong zhes lo gar grags so/ /de nas blo gros phul du byung ba'i bdag nyid chen po des dgung lo bcu gsum
pa la/ thog mar chos rgyab che bas mngon pa gcig gsan na 'thad zer nas rong gi dge bshes ngur smrig pa la dbyar chos gcig gi mig la sleb khong la grwa pa lnga brgya tsam
yod pas khang pa ma thob srang ka sdug stugs gcig tu phyar ba'i yol ba byas mngon pa gsan pas tshar gcig gis khong du chud de kun kyis ngo mtshar du 'dzin to/ /der bla
chen la 'brum nag byung a co phag ston la mthong snang du bra chu gong na yar ban sde rta gro ba la zhon phod ka nag lcab se ba gcig kun dga' snying po na yin yod khyed
ci mno zer/ 'di lta bu byung byas pa a co zer ba bzhin 'ong ba gcig yod zer nas yum gyis gser bag tsam snoms nas bu shi na nga la yar 'ong rgyu tsam med dgon pa chos dang
mthun pa 'drar bsdad snyam nas skyed 'go ba dang bcas pas byon tsa na/ khams cung bshos pa la sleb bla chen gyis bshums pas/ khyod dge 'dun rgya mtsho lta bu'i dbus 'dir
shi yang legs/ pha jo sras kyi bu bya ba la snying rus dgos pa yin zer/ de'i dus su brang ti sku gshegs te/ zur chos pa bya 'chad khyung las rgyas pa'i bstan bcos sa sde
la sogs pa mngon pa'i cha lag tsho gsan no/ /tshar gnyis la skyed ma byung ste gsan de nas nyang stod du khyung rin chen grags pa la tshad ma rnam nges dang rigs thigs la
sogs pa rnam 'grel ma gtogs gzhan thams cad gsan no/ /zur chos ni gtsang pa mi dge ba yin de tsam na sa skya'i gzhis pa rnams kyis 'phrin bsrings te tshad ma phyis gsan
pas chog bla ma

ba ri ba bgres pas gsan long mi yong bas yar byon par zhus te/ yar byon nas phal po che/ dkon rtsegs/ ting nge 'dzin rgyal po/ gzungs grwa lnga la sogs pa bla ma ba ri ba'i
chos skor thams cad thugs su chud par mdzad do de nas ba ri ba'i zhal nas da khyod rang gdan sa gyis nga yang myur du 'gro 'dug byed gsungs nas ring po ma lon par sku gshegs/
/de nas kha'ur gnam kha'u ba dar ma rgyal mtshan sku ban cang sgom la gsang ba 'dus pa la sogs pa dang / de nyid bsdus pa la sogs pa yo ga rnams kyang gsan no bla ma
gnang kho rang dges pa dkon mchog la'ang sgog pa phul gyin 'o bya/ 'phrang pa mjal du 'ong ba na sbed longs spyod la 'dzin pa chung ste/ gcig gis gser phul ba gcig yig
cha'i nang na gang dgar bzhag nas 'dug pa la/ 'di ci lags zhus pas gser ram bya ba lags so gsungs nas kha yang ma phye bar 'dug skad/ grongs tsa na tshes bco lnga'i zla ba'i
'od lta bu thams cad kyis mthong ba byung / ci 'dug bltas pas bla ma gnang rin po che'i khri chen po gcig gi steng na bzhugs nas lha'i bu mang po khri 'degs pa'i rin
po che'i 'od du 'dug ste mkha' spyod du gshegs gsung / de nas bgres po kun gros byas nas de dus kyi slob ma dad pa mang po med par 'dug ste/ go chod po tsho gcig yod par
'dug gsungs/ da pha chos gcig rang gtsang bcad pa dga' zer nas su mkhas dris pas/ pu rangs pa gsal snying ni gshegs/ de'i slob ma 'khon sgyi chu ba mkhas kyang zer gdung
yang gcig pas zer nas sgyi chur byon/ /de'i dus su g.yas ru sgyi chu ru dge bshes 'khon gyi mtshan dngos dkon mchog 'bar bla dgas 'khon chung dgra bla 'bar la dges rdor 'grel
pa dang bcas pa gsan cing yod tsam na mdo stod du chos 'khor gcig la bla ma se byon pas bla chen la sogs pa sgyi chu ba'i grwa pa kha gcig gis zhal ltar phyin pas/ rje
se'i zhal nas khyed tsho ji ltar

yin zhes pa'i lo rgyus so sor dris pas/ bla ma'i zhal nas ngos brom ston pa gcig lags byas pas/ de gang na yod gsungs pa la/ sa skya na bdog byas pas de na nga'i bla ma gcig
yod pa yin te sku ni gshegs tshod 'dug rjes na ji 'dra bdog gam/ nga la khral 'dod pa gcig kyang ma byung gsungs pa la/ de'i sras kyi dod gcig ngos lags zhus pas/ khyod
brdzun ma zer nga'i bla ma la sras med/ yod na sku gshegs tsa na nga la brda sprod pa gcig kyang ma byung gsungs pa la/ bla chen skyengs nas gsung ma nus pa la grogs rnams
kyis lo rgyus zhib tu bsnyad pas se'i zhal nas mi gson gshin mi phrad zer te phrad pa'i dus byung gsungs nas/ pang du bzhes spyan chab byung nas rgad po gog po 'di'i nang
na chos yod pa yin pas/ myur du spyon/ phyis 'ong snyam na sang phod ni nga 'chi ba yin gsungs/ de'i dus su bla ma zhag 'ga' zhig bzhugs pa'i bar la/ rje ses lam 'bras
kyi spyi'i rnam par gzhag pa'i babs dang / gags sel la sogs pa'i gdam ngag gi rkang grangs 'di yod kyi khungs thams cad legs par gsungs so/ /de nas yar byon te 'khar chung
du bzhud par dgongs pa dang / bla ma'i brang grogs yon btsun ra dza dang ston pa rdo rje 'od na re/ nyid la bla ma sgyi chu ba 'di thugs la shin tu 'dogs par gda' bas/
'gro ba zhus na legs zer ba la de bden snyam ste bla ma sgyi chu ba la/ bdag 'khar chung du yug gcig mchis bar zhu byas pas khyod ci la 'gro gsungs pa la/ gdam ngag gcig
zhu ba lags byas pas/ khong na re nyid thugs tshod ma chung de ni se lce la re bya ba nga'i

bla ma mnga' ris pa'i chos kyi bral drul 'dra ba bsgrugs nas gzhan la bshad pa yin/ gdam ngag ci yang med ma 'gro gsungs nas ma gnang ngo / /der bla mas ma gnang nas 'gro ba
cha ma yin snyam ste/ 'on kyang sang phod 'gro snyam tsa na se gsung ba bden te rje se sku gshegs skad/ de nas dus ring mo zhig 'gyangs te/ de nas yang kha'ur byon nas
dge bshes gnang sku mched la chos gsan/ dus phyis bla ma sgyi chu ba sa skyar spyan drangs nas chos 'khor mdzad par bzhed pa'i yo byad thams cad sta gon tshar yod tsam na/
sgyi chu ba bsnyung ste gshegs kar bla ma chen po spyan drangs long ma byung nas/ zhal chems su khyod btsun pa gyis la 'khon tsho'i sde pa 'di'i dpon gyis la/ nga'i gdan
sa 'di skyongs shig gsungs nas btad de sku gshegs/ de nas bla mas kyang bla ma sgyi chu ba'i gsung nyan nas rjes kyi bya ba rnams legs par mdzad de/ rab tu 'byung bar dgongs
nas na bza'i sta gon tshun chad tshar nas yod tsam na/ de'i lo rgyus bla ma kha'u pas gsan nas 'phrin bskur te khyod rab tu byung na dam tshig nyams so gsungs te/ khong
la mngon shes yod pas ma 'ongs pa na phrin las rgya chen la dgongs/ der bla ma mnyam po la/ gshin po'i ngo bas gson po'i ngo ltos la rab tu ma 'byung zhig gsungs nas
ma gnang / der rab tu ma byung 'on kyang 'khon tsho'i dpon mdzad do/ /dge bshes sgyi chu ba de bla ma mal gyi slob ma yin te/ sgyi chu ba'i bde mchog gi dpe rnams bsnams
te gung thang na la tse gnas gsar du byon nas/ bde mchog rtsa ba'i rgyud dang bshad pa'i rgyud cha lag dang bcas

pa thams cad gsan pas bla chen gyis chos tshar res mkhyen/ ngas mi tshe phyi ba'i chos tshar res shes su re ba gsungs/ 'jigs byed kyi rtog pa bdun pa'i yi ge btu ba gcig 'khor
tshos ma shes pa la bla chen gyis mkhyen pas/ shes na dga' bas ma shes ma shes kyang chog pas shes zer/ bla chen mar byon khar nga'i chos sangs rgya ba'i chos yin/ ra
bar slu gu la bal bkris pa ma byed gsungs/ de 'dra ga na bgyid byas/ mar byon nas g.yas ru nas gser srang bcu bdun rnyed/ sngags pa gcig la bskur nas 'bul du btang / ston
mo byed pa gcig gi sar slebs/ mjal byas pas zas byin gsungs/ sa skya pa'i 'bul ba yod byas pas/ ji tsam yod yang yang dris pas/ srang bcu bdun bdog byas pas/ bla ma rang
byon/ 'bul ba'i steng du'ang bla mas gser srang gang bsnan nas tshogs su phul cig gsungs/ mnyes nas kho dam tshig par 'dug yar shog gyis/ chos kyi gsham yod zer/ yar byon
pas chos kyi gsham yan lag brgyad/ dkon rtsegs kyi lung / mgon po'i rjes gnang sgrub thabs gnang / de'i rten dar nag dang lcags kyi rdo rje gnang / nag po chen po nga
la 'dir mi dgos/ 'khon sa skya pa'i chos skyong la rgyugs gsungs/ nas mar byon te/ sngar gyi gsung ngag gsan par bzhed nas rje se'i slob ma la su drag ces dris pas/ mi rnams
na re zha ma ba la ni chos rdzogs pa med zhang ston mched gnyis drag ste gcung po ni mi bzhugs/ gcen po chos 'bar bzhugs zhes thos so/ /der bzhud par bzhed nas bla ma
kha'u ba la 'gro bar zhus pas/ kha'u ba'i zhal nas sgom chen pa 'dra brdzun che ba yin/ gdam ngag dang po slob mar mi chod skog chod nas de las yod ri ba skad zer ci yang
yod de mi mchis/ nyid rang dad pa yod na gsang ba 'dus pa'i sgrub thabs tha ga bas mdzad pa'i bstan pa'i nor rdzas bsgoms gsungs nas ma gnang ba la/ dngos la yid ches gcig
bdog pa

lags byas pas 'o na song gsungs nas/ de nas bla mas ja sgro ba gang / dar yug ser po gcig khrab gcig bsnams nas sag thang dings su rje dgon pa ba'i spyan sngar byon nas mjal
bar zhus pas/ rje dgon pa ba de sbas pa'i rnal 'byor pa yin te/ rten rab tu byung ba yin yang ra thul gcig gyon nas yo ga gcig yog gin 'pho le ba'i gseb na gtam chal chol
mang po zer gyin 'dug pa byon byung pa la/ khrab gcig gis phyag rten mdzad nas gsung ngag zhus pas/ rje zhang na re khyod nor ba ma yin nam/ ngas ni khyod 'dod pa'i chos
kyang mi shes/ khyed gsang sngags gsar ma ba bya ba rnam rtog che ba yin/ nged rdzogs chen rtsa mun ti dang bram ze skor la sogs pa bshad pa yin gsungs nas ma gnang /
yang nas yang du zhus pas ngas mi shes gsungs nas ma gnang ba la/ bla ma chen po'i thugs dgongs la 'o na mi shes pa rang yin nam snyam nas yar log nas byon pa dang / jo sras
'od mchog gi pha na re/ rje zhang la dang po rje 'khar chung ba sgyi chu ba'i grwa pa gcig la nga'i bla ma'i sras gcig yin gsungs nas pang du blangs te spyan chab phyung
nas/ mi gson shi mi phrad zer te phrad pa'i dus byung da rgad po gog po 'di'i nang na chos yod pas myur du shog gsung ba'i jo sras de 'dra na byas pas/ rje zhang na re/
'o na dam tshig gi nyes pa byung pa srid pas yin na mar zlog min na kho rang thong gsung nas 'o lu nas bzlog ste/ lo rgyus zhib tu gsung gleng mdzad nas/ rje'i zhal nas
da ci ngo ma shes par brdzun byas/ da sngar lam 'bras bshad pa'ang med pas chos kyang ga na ci 'dug blta/ nyid rang dang dus chos ma chag par bshad pa legs pas phar

song / da lta 'di na pan chen dang pan chung dang mar lo la sogs pa chos 'khor byed pa'i mar lo rin chen bzang po dang kha che pan chen paN chung spyan drangs dus su/ sgom
chen pa'i nyan bshad tshul dang mi mthun pas/ sang phod dgun spyon chos tsho legs par tshar ba bgyi gsungs/ des na bla chen gyi zhal nas 'od mchog gi pha 'di nga la drin
che gsungs so/ /de nas yar byon te phyis dgun dings su byon nas dbang bskur ba zhus/ gsung ngag nyan pa'i sngon du maNDal dang yi ge brgya pa'i khrid legs par tshar nas/
nang par gsung ngag gsung ba'i nub mo rje zhang gi ljags bsnyung nas chos gsung ba ma byung ba la/ rje'i zhal nas 'u cag gnyis kyi bar na dam tshig gi zel gcig yod par 'dug
pas da dung yi ge brgya pa thon gsungs/ bla ma'i thugs dgongs la gzhan ni nyes pa med sngar zhu ba'i dus su nged rdzogs chen pa yin lam 'bras mi shes gsungs pa la/ 'o
na mi shes sam snyam pa'i rtog pa gcig byung bas des nyes sam dgongs nas de la dmigs te yi ge brgya pa bton pas bla ma'i ljags bsnyung ba de dngas nas/ chos gsung ba'i dus
su yi ge ni med dka' ba'i gnas 'ga' zhig la rdo ba'i rtse mos phyag la zin bris byas pas rje'i zhal nas/ snyan rgyud zab po la de rtsug ma mdzad thugs dam la gnod pa lags
gsungs nas ma gnang / de ltar sdom pas lo bzhi'i bar du gsung ngag rin po che rtsa ba dang yan lag dang bcas pa yongs su rdzogs par bla ma brgyud pa'i dam tshig gi rim
pa la dgongs nas gnang ste/ de'i rjes la lam bsdus te bsgrub pa'i lung sbyin pa mdzad nas/ bka' rgya btab

pa ni lo bco brgyad kyi bar du chos 'di gzhan la ston pa lta zhog gi ngas shes zhes pa'i ming tsam yang bstan par mi bya'o/ /de nas lo bco brgyad lon nas gzhan la 'chad dam/
yi ger bri'am nyid rang chos kyi bdag po yin pas ci byed la rag chos 'di la bdag po gcig dgos snyam ste khyod byung da blo bde gsungs/ spyir khyod kyi sgrub pa gtsor byas
na tshe 'di nyid la lus ma spangs par phyag rgya chen po mchog gi dngos grub rnal 'byor dbang phyug tsam gcig 'ong ba yin thob/ nyan bshad byas na gdul bya dpag tu med
pa'i don du 'gyur mod kyi/ 'on kyang khyod la lus ma spangs par phyag rgya chen po grub pa'i slob ma gsum/ bzod pa thob pa'i rnal 'byor pa bdun 'byung zhes pa'i lung bstan
no/ /de lta bu'i bla ma zhang de la yon tan gyi khyad par ting nge 'dzin dpag tu med pa mnga' zhing mngon par shes pa brtan po yod/ bya dang ri dwags gnyis nas gsum la
sogs par sprul ba'i rdzu 'phrul yang ci rigs pa mnga' ste/ lus kyi bkod pa 'ga' zhig bla chen gyis kyang gzigs skad de sku lus bdun tsam du sprul nas ngas kyang bsgoms ma
byung ste 'di tsam yod gsung / gzhan mi rgyud la sogs pa 'di ltar 'byung zhes pa'i lung bstan yang mdzad/ bla chen gyis sag ston dang zhang po ston pa la sogs pa la'ang
gsung ngag gsung bar zhu byas pas/ sag ston sham pa snod yin zhang po ston pa snod du rung ba tsam 'dug ste zhur mi 'dod 'dug khyed kyis zhus gyis dang gsung nas rje la
gdam ngag khyad par can 'dug pa zhus byas pas/ shes zin brjed zin da mi zhu zer ma nyan/ de nas bla chen gyis yar byon nag ston la rtsa ba can nub mo bzhugs pas khong na
re/ khyod sgyi chu ba'i grwa pa brgya bcu na dga' ba gcig zhang chung ba la

nyan pa zer bas/ snyan bkab nas de skad mi gsung bar zhu/ bdag rang la dgongs pa gcig bdog gis gsungs/ phyis bla ma sku gshegs khar sa skya ba bos la shog gsungs nas mi btang
bas bla chen gyis kyang rings par byon te/ dings kyi phur sleb tsam na spang dug pas bla ma dbu bsnyung nas der nub mo bsdad/ nang par byon tsam na de'i nub mo sku gshegs
nas 'dug de nas gdung bzhu ba la sogs pa rjes kyi bya ba rnams tshar nas/ phyag dpe kun ma gzigs par gdung bzhugs pa'i bla ma zhang gi ma gcig na re/ a po bya ba 'di
'dra la dga' ba yin khyer zer nas shog ka li gcig na chos bral brul mang rab gcig gtad nas bltas pas rtsa gnas 'dir rlung sems 'dus na nyams 'di 'byung zhes pa'i rdo rje
lus kyi gnas lugs ston pa'i dpe 'dug ste/ sngar ma gnang ba'i chos byung na bla ma la ma gus pa skyes kyis dogs nas dar yug ser po gcig gis dril nas mchod rten du bzhugs
skad/ rje dgon pa'i lung bstan dang bla ma sgyi chu ba la dbang bskur zhus pa'i sta gon gyi nub mo'i mnal lam gnyis mthun par byung ste/ de yang sta gon gyi dus su mnal lam
du chu bo chen po gcig la srid pa'i rgya mtsho yin zer ba'i mtsho dmar po gcig zam pa gsum 'dug pa la bsgral rgyu mi mang po 'dug pa'i tshu rol nas nged cag chu 'di las
bsgral bar zhu zer ba la/ bla chen gyis mi mang po gcig zam pa gcig la bsgral/ yang mi bdun tsam zam pa gnyis las bsgral/ mi gsum zam pa gsum ka'i pha rol du bsgral ba
dang cung zad bsnyel te ma la ya'i ri yin zer ba gcig la nyi ma la ngal bso ba snyam byed pa gcig rmis nas bla ma sgyi chu ba la zhus pas khong gi zhal nas/ khyod kyi 'khos
kas mi gsum

las gang na sgrol ces ku re'ang gsungs/ de'ang zam pa gsum las mi gsum bsgral ba ni lus ma spangs par grub pa thob pa gsum ste/ gcig sing ga la'i gling phran nas mkhan po dgra
bcom pa gcig gis nyan thos sen tha ba gcig kha bstan nas/ bod na rnal 'byor dbang phyug gi sprul pa sa skya pa bya ba yod kyis song zer nas a tsa ra gnyis 'ongs pa la
gcig bal po nas log gcig gis bla chen gung thang na la tse gnas po che na bzhugs tsam na slebs nas dbang bskur ba zhus/ dbang yon du ga gu ya zhes pa'i zab chen gyi bla
re bzang po gcig phul/ de nas khrid la sogs pa rim gyis byas pas de'i nang nas kyang sbas bshad bstan pas zla ba gcig nas ting nge 'dzin dpag tu med pa skyes nas bden pa
mthong ste dpal u rgyan gyi ri la song skad/ gcig ni 'phrang 'og gi sgom pa kyi 'bar zhes pa ste/ des kyang dbang dang gdam ngag zhus nas bsgoms pas ting nge 'dzin du ma
skyes/ mngon shes brtan po dang rdzu 'phrul ci rigs pa yod tsam na/ bla chen sku gshegs nas khrid kyi 'phro dge bshes gnyan phul chung ba la bskyangs pas/ phyis kho bo lho
phyogs dpal gyi ri la 'gro zer nas song gsungs/ gcig ni byang chub sems dpa' stag yin gsung ste thod rgal gyi lam gyis 'gro ba nyams skyon med kho na skye ba mtsho snying
ma hA dhe'ur gshegs sku ni re shig bor/ phyis lus de nyid la zhugs nas lus ma spangs par grub pa thob ces zer ro/ /la la na re dge bshes gnyag gis bzang rgyud kyi 'brog
gseb tu byon tsa na bla ma chen po tshar kar bzhugs pa'i dus kyi slob ma yin zer ba'i bzang rgyud kyi 'brog pa'i gseb na rnal

'byor pa gcig la rgyu mthun lhan skyes dang / rnam smin gyi 'bras bu'i rtags shar ba tshe gzhug la bden pa mthong du rung ba gcig 'dug ste/ de yin zer 'tshar ka gung thang
sa skya ru mtshams bzhir sku'i bkod pa bzhi mdzad de 'chi mo thug ma tshor gsung skad yang gcig bho ta ru hu la'i slob mas rnal 'byor dbang phyug la gsol ba btab pas rlung
gi dmigs pa gcig dang gser 'gyur rtsi gnang nas bod na zangs rga rdog 'dra ba yod kyis der song la gser 'gyur rtsis sems can la phan thog gsungs nas 'ongs pas bla chen
dang mjal nas gdam ngag zhus pas yon tan khyad par can skyes nas yang rgya gar du gshegs de yin nam zer/ 'di dang rgyu mthun rtags shar ba dang phyi 'bar gsum gdam ka yin/
yang zam pa gnyis pa la mi bdun bsgral ba ni bzod thob bdun yin te/ rje btsun chen po dang bla ma zhu byas la sogs pa sgom pa 'od grags/ sgom jo lcags/ mang chung ma/ gnas
brtan bsod she/ byang sems zla rgyal/ rga ston yin kyang zer bdun byung ngo / /zam pa gcig las mang po bsgral ba de spyir slob ma dpag tu med pa byung ngo / /bla chen
kyi sku tshe'i stod yan chad snyan rgyud 'ba' zhig yin ste/ yi ge med pa'i stobs kyis thugs bsnyel gyis dogs nas/ zhag re la rdo rje tshig rkang tshar re zer kyang bdun
zla ba re la lam rgyas pa cha lag dang bcas pa tshar re thugs bsam du mdzad gsung ngo / /bla ma mal gshegs sar byon/ gzhi tsho bla chen la gtad mar byon tsa na bar spug rong
gi grang chung du bsnyung nad drag po gcig byung / der chos tsho brjed khyad par du gsung ngag brjed/ der thugs ma bde sa skya ru byon sku 'jam dbyangs zhal gzigs par
mtshams bcad nas gsol ba btab pas chos thams cad sngar bzhin thugs la byung / bla ma zhang byon nas chos mang du gsungs/ rnal

'byor gyi dbang phyug byon nas sa dkar po la rgyab yol byas skyil krung gcig gis sa skya khebs par mdzad nas 'di thams cad dbang gsung nas rgyud sde bdun cu rtsa gnyis kyi
lung gnang / sbas bshad rnal 'byor dbang phyug gi bsrung 'khor bir 'joms sogs mang du gnang ba'i lo rgyus sbas te gsungs pas zhib tu gzhan du shes par bya'o/ /de nas bka'
rgya'i lo bco brgyad thim pa dang / bla ma rang gi bla ma khams pa a seng gis lam 'bras khungs chod nas nyid la gsung ngag rin po che mnga' bar gda' bas/ bdag la tshar gcig
zhu yi ge zhib pa gcig thugs la thogs zhus pas/ tshar gcig gsungs nas sngar yi ge gcig kyang med pa la lam 'bras mdor bsdus ma mdzad de gnang ngo / /de nas lo bzhir ma
gsungs pa la phyis gsol ba 'debs pa 'ga' zhig gi ngor gsung ngag rgyas pa 'di mi re re tsam la gsung ngo / /de nas lha grangs bzhin dgu dang nyi shu rtsa lnga dbang bzhin
dang so bdun dang / de nas 'di'i ting la nga yod la ma 'cham par phyis sku tshe'i smad la ma nges par gsungs so/ /de'i dus su rdo rje'i tshig rkang gi dbu zhabs gnyis
dang bar du gnyis te mchod pa bzhi mdzad/ phyis dbu zhabs gnyis dang nyams chag bskang ba'i skabs su gcig ste gsum mdzad/ de nas gnyis dang gcig du yang mdzad do/ /de nas
khams pa rga theng la sogs pas lan mang du gsol ba 'debs pa'i don du rdo rje tshig rkang la bla ma nyid rang gis snga phyir rnam 'grel bcu gcig tsam mdzad rga theng ni bla
chen yun ring du bsten/ ru mtshams su byon tsa na rga theng gi zin bris mthong mang du mnyan pas btub pa yod dam snyam tsa na nor ba las mi 'dug 'o na nga shi

nas chos 'di rab 'chad par 'dug snyam nas rga theng gi don du rga theng ma bya ba de mdzad pa yin gsung / zhu'i don du zhu ma mdzad de/ de'ang thams cad kyi rjes la dge bshes
gnyag gis zhus pa'i ngor mdzad pa gnyag ma ni/ tshig nyung zhing don rgyas la bsdeb legs te/ thad par dgongs nas de sang gi bar du phyag dpe bzhi po yongs su grags gzhan
yum don ma dang / sras don ma la sogs pa yod zer kyang 'di yin ma mthong gsung mdzad do/ /de lta bu'i bla ma chen po kun dga' snying po de la yon tan dpag tu med pa mnga'
ste zhang gi 'gron lar rab gnas la spyan drangs pa na/ 'jam dpal dri med kyi dkyil 'khor bzhengs nas cho ga mdzad pas dge bshes mang po 'tshogs pa tsho'i blo ru mi chud
pa tsam byung / sgo lngar chos 'khor gcig la byin pas 'khor dge bshes gdugs phub pa rang lnga brgya tsam byung gsungs/ 'di'i rnam thar rgyas pa rje btsun rin po ches mdzad
par blta'o/ /mdor na kha ba can gyi khrod 'dir gdul bya'i don dpag tu med pa rim dang cig char gyis grol bar mdzad do/ /g.yas ru stag ris kyi sa'i cha skya bo kha gdangs
kyi gtsug lag khang du dgung lo drug cu rtsa gcig pa la pur sbyangs pa'i me'i sgra thams cad bde mchog rtsa sngags su byung / me'i gseb na bde mchog zhal bzhi phyag
bcu gnyis pa rnam par snang mdzad kun tu zhal lta bur thams cad kyis mthong / gzang ri phug pas gar phyin sar zhal 'gyur bar mthong / ngo mtshar gyi ltas dpag tu med pa mngon
sum du bstan nas sku gshegs pa'i tshul bstan to/ /'on kyang de'i sras kyi thu bo rjes 'brang dang bcas pas deng sang gi bar du thub pa'i bstan pa shin tu rgyud gsum
gdam ngag dang bcas pa yab nyid la gsan cing thugs su chud par mdzad/ phya pa la tshad ma dang spyod 'jug gsan cing thugs su chud par mdzad de rgyas par mdzad do/ /de

yang bla ma chen po nges par rdo rje 'chang dang mi gnyis pa'i thugs mnga' ba de'i sku gsung thugs kyi sras bzhi byung / chen po kun dga' 'ba' re rtsad tsha yin te rgya gar
du byon/ mkhas pa gcig byung ste mu stegs pa dang rtsod pas dug gis sku gshegs/ de nas 'bro tsha gsum ni slob dpon rin po che mtshan bsod nams rtse mo yon tan bsam gyis
mi khyab pa mnga' ba mi thub zla ba'i sprul par bzhed/ dgung lo zhe gnyis pa la gshegs/ de nas rje btsun pa/ de nas chos rje pa'i yab smon cung mtshan dpal chen 'od po/ rje
btsun rin po che 'dis bla chen dang slob dpon rin po che pa dang dge ba'i bshes gnyen gzhan dang gzhan las kyang / gsang sngags kyi rgyud sde mtha' dag yan lag dang bcas
pa thams cad gsan nas/ thugs su chud par mdzad de/ gsung ngag rin po che 'di zhu ba'i dus su dka' ba dpag tu med pas lan mang du gsol ba btab te/ gsan zhing thugs su chud
par mdzad nas/ skabs 'ga' zhig tu bsgrub pa la snying por mdzad nas yon tan gyi cha dpag tu med pa la mnga' brnyes so/ /dus phyis dka' ba'i gnas 'ga' zhig mnal lam gyi
rnam pas rnal 'byor gyi dbang phyug nyid la zhus pas/ the tshom gyi mdud pa bral zhing bla chen dang slob dpon rin po che gnyis las kyang mnal lam du zhal yang yang mjal
zhing don 'ga' zhig zhus pas gnang ste/ mi shes pa'i dra ba rnam par bsal bas na mi mtshungs pa'i blo gros chen po de/ thun mong du slob ma la rgyal ba'i gsung rab 'grel
pa yan lag dang bcas pa man ngag tu bcas pa la 'chad pa dang rtsom pa la sogs gzhan don 'ba' zhig mdzad de/ dgung lo bdun cu bzhes pa dang dpal sa skya'i

gtsug lag khang du me byi ba'i lo khra zla yi yar ngo'i tshes bcu gnyis kyi nub mo/ ngo mtshar gyi ltas sgyu mar gyur pa'i chos kyis nges pa'i rnam par 'phrul pa bsam gyis
mi khyab pa bstan nas bde ba can du sku gshegs so/ /'di'i rnam par thar pa rgyas par kho bos bshad par ga la nus/ de nyid kyi gdung dang nye ba'i chos sras mchog tu gyur
pa'i bdag nyid chen po bzang po'i zhabs kyis mdzad par blta'o/ /de lta bu'i rje btsun chen po de la/ bla ma lo tsA ba sku mched kyis kyang nye 'brel kyi rtog pa spangs te
rdo rje 'chang dang mi gnyis pa'i gus pa chen pos mnyes par mdzad nas/ rgyud dang gsung ngag la sogs pa ma lus pa thams cad ji lta ba bzhin du thugs su chud par mdzad do/
/de yang zhib tu brjod na 'di ltar thos te/ bla ma lo tsA ba 'di'i rnam par thar pa ni dang po chos rje pa'i rnam thar ni rin po che pa'i zhal nas slob dpon ma ti tsi tras/
kun mkhyen ma lags kun mkhyen khyod/ /kun mkhyen khyod ko ji ltar rtogs/ /gsungs pa bzhin khong gi yon tan brjod pa la khong dang mnyam pa gcig gis brjod dgos kyi gzhan
gyis brjod mi nus kyang / byin rlabs 'byung bas cung zad brjod na chos rje pa 'di yum gyi lhums su zhugs pa'i dus su ya mtshan gyi rmi ltas klu'i rgyal po rin po che'i
mgo rgyan la sogs pas rgyan par mdzad nas byon pa yin gsungs/ lhums na bzhugs tsa na yum la ting nge 'dzin bzang po la sogs rmi ltas bzang po byung bstan cing / bltams
pa na byang chub sems dpa' bltams pa'i ltas tsho byung dang skyed cung zad bsrings te ring po ma lon pa na bag chags sad pa'i stobs kyis legs par bshad pa'i skad du gsungs
pas yum na re/ 'di la gu ba gcig rang mchis ba lags sam zer bas/ rje pas saMskri ta'i skad mkhyen pas khyod kyi bu la gu ba byung

dogs med gsungs/ yang gog thul thul ba'i dus na sa la phyag mdzub kyis na ga ra dang lan tsha la sogs pa'i rgya yig bris kyin klog pa'i tshul mdzad kyin bsubs kyin gtong ba
byung gsungs/ rgya yig bod yig gnyis ma bslabs par snga mor shes 'dug te/ thog mar 'di shes dran pa mi 'dug gsungs/ bag re shes par nus zhes thos so/ /gzhan yang spyod lam
phun sum tshogs pa ni kun gyi yid du 'ong ste zhi ba dang / dul ba dang ngang rgyud bzang ba dang / 'jam pa dang ran par smra ba yid gzhungs pa dang / yon tan la ched
cher 'dzin pa dang / bla ma dang rgan rim la gus pa dang zhe sa dang rim gro che zhing dbang po mi rgod pa dang / sems can la snying brtse bar gyur to/ /de nas cher skyes
pa dang yi ge'i rigs dang rgya klog dang bod klog dang rtsis kyi bye brag dang / gso spyad dang ri mo la sogs pa bzo'i bye brag sna tshogs pa dag ma bslab par phul du byung
ba mkhyen nas 'jig rten pa kun ngo mtshar du gyur cing kun gyis sngags so/ /de nas chos kyi rje de nyid la yab mes kyi chos thams cad legs par gsan zhing thugs su chud
par mdzad nas dgung lo dgu lon brgyad pa zer pa la mtsho skyes gsungs/ bcu gnyis pa la brtag gnyis gsungs/ bcu bzhi pa la saM bhu Ti gsungs/ bco lnga lon pa dang yab mes
kyi chos thams cad thugs su chud slob grwa'i skye bo phal po che thams cad ngo mtshar du gyur to/ /de nas bzung ste gzhung chen po rnams kyang ji lta ba bzhin gsungs pas
rang gi slob ma rnams la blo gros kyi mig rnam par brtsal to/ /de nas dgung lo bco brgyad pa'i dus su mnal lam du sa skya'i ltag gi bla chen gyi yum gyi mchod rten gyi
drung du

slob dpon dbyig gnyen yin zer ba'i dge slong sngo bsangs dar yol ba gcig la chos mngon pa mdzod tshar gcig gsan skad/ yang dus gzhan zhig tu mnal lam du slob dpon phyogs kyi
glang po'i phug yin zer ba gcig tu byon nas tshad ma'i po ti mang po 'dug pa 'di dag gi sgo'i lde mig khyod la gtod zer ba dang / thog mar kun las btus blta snyam tsa na/
gcig gis then pa gcig byas pas mnal sad de/ phyis mtha' 'khob tu gshegs pa la blta gsungs/ de'i rjes la rtogs pa khyad par can skyes so/ /de nas dgung lo bcu dgu pa'i
dus su 'phrang du dge bshes zhu rtul la byams chos dang / tshad ma cung zad gsan no/ /dgung lo nyi shu pa'i dus su nyang stod rkyang thur du dge bshes mtshur ston gzhon nu
sengge la rnam nges stod tshar bzhi smad tshar gnyis gsan pas tshig don ma lus pa thugs su chud nas/ rkyang thur na bzhugs tsa na yab slob dpon gcung sku bsnyung nas yar
byon pa dang slob dpon gcung sku gshegs rjes kyi bya ba ci rigs pa mtshud pa chos zhag 'ga' 'then par zhus pas grwa pa rnams 'dzugs/ khyad par du ya ma stag theng 'dzugs
pas jo sras sa skya bas grwa pa mchog na nyed tso 'gyes so/ de min na chos shod zer nas bshad mdzad de/ de'i rjes su yo byad mang po bsnams nas rkyang thur du byon tsa
na dbyar chos ba 'khor du byung nas der rnam gzhag rgya chen po mdzad bka' rgyas 'bring gsum phul nas/ chos dbu nas bskyar ram gsungs pa la mi 'tshal zer nas rnam nges dbu
dang gzhan don nas dbu btsugs te nyin re la chos thun gnyis gnyis bshad nas gzhung dbu zhabs rdzogs par tshar gcig thugs la gsungs pas thams cad ngo mtshar du 'dzin/ de
nyid la dus phyis dbu ma rigs

tshogs kyang gsan no/ /de nas sa skyar byon nas slob dpon gcung gi ldad la sogs pa rjes kyi bya ba tshar nas/ rkyang thur du gser mang ba gcig gis sna drangs pa'i 'bul ba skyel
du byon pa'i lam kar/ chu mig tu bla ma shAkya shrI dang mjal te chos mchog gsung ba'i 'phro la slebs nas/ slob dpon gyis bod dpe bkram nas gsan paN chung tsho khong
la khrel nas rgod pas bla ma'i zhal nas bod dpe bkram pas ci la phan zhes gsungs te/ bla mas mtshams klag nas/ de'i rjes su khyod klog dang gsungs pa la slob dpon gyis bod
dpe la rgya klog saMskri ta'i skad kyis klag pas shin tu mnyes khyed tsho ci la rgod sa skya pa kho rang gis shes kyis 'dug pa gsung skad/ de'i dus su bla ma'i slob ma
paNDi ta rtog ge ba chen po dha na shI la la tshad ma gsan/ bal po saM gha shrI la sgra dang tshad ma rnam 'grel la sogs pa gsan no chos rje pa'i zhal nas nga bsod de che
bar byung rgya gar shar nub na saM gha shrI bas sgra mkhas pa med par 'dug ste de nga'i tsar byung ba yin gsung / /de nas slob dpon gyis rkyang thur du byon nas slob dpon
la sngar gyi 'bul ba rnams phyag tu phul nas yar byon pa na/ bla ma shAkya shrI dbus su gshegs te slob dpon gyis paNDi ta su gha ta shrI sa skyar spyan drangs/ sgra dang
tshad ma dang snyan ngag sdeb sbyor la sogs pa gsan zhing thugs su chud par mdzad do/ /de nas dus phyis bla ma shAkya shrI gtsang du byon te nyungs chung du bzhugs pa'i
dus su slob dpon chos gsan du byon pa la rab tu 'byung bar dgongs te/ de ltar zhu ba'i yi ge rje btsun gyi phyag tu phul bas gnang ste/ dgung lo nyi shu rtsa bdun bzhes
pa'i dus su bla ma la

mkhan po zhus/ slob dpon spyi bo lhas pa la las chog zhus/ dge bshes zhus gsang sde ston pa mdzad nas/ nyang smad rgyan gong gi gtsug lag khang du zer kyang der dbu skra bzhar/
na bza' gsol ba ma gtogs pa/ sdom pa nyungs chung du blangs dge slong gi dge 'dun rgya mtsho'i dbus su rab tu byon te/ rnyog pa med pa'i tshul khrims kyis mdzes par
byas rje pa yang rab tu byung ba la mnyes pas da rab tu byung nas bya cha dang bsrung sdom la brtson par gyis gsungs nas chos rje pa'i drung du jo gdan thu mo gcig bzhag
nas 'phral gyi gsol lugs/ bzhugs tshul tshun chod la skyon gtong ba gcig yod gsungs so/ /yang mkhan po de nyid la snga phyir chos gsan pa ni tshad ma rab tu byed pa sde bdun
la sde gsum rgyan dang chos mchog la sogs pa'i 'grel pa chen po yan lag dang bcas pa thams cad gsan/ rgyan dang chos mchog cung ma rdzogs pa phyis paNDi ta gzhan la gsan/
yang bla chen de nyid la mngon pa mdzod dang / 'dul ba mdo rtsa dang / so sor thar pa dang / dge slong gi ka ri ka la sogs pa 'dul ba'i phran dang bcas pa thams cad
gsan no/ /yang de nyid la dpal dus kyi 'khor lo'i 'grel pa dri ma med pa'i 'od stong phrag bcu gnyis pa la sogs pa yan lag dang bcas pa gsan no/ /gzhan yang bde mchog dang
gsang ba 'dus pa 'phags skor dang / ye shes zhabs kyi skor la sogs pa yang gsan te/ de rnams kyi dbang bskur ba yang zhus shing thams cad thugs su chud par mdzad do/ /de'i
rjes su slob dpon spyi bo lhas pa la pha rol tu phyin pa brgyad stong pa dang nyi khri 'grel pa man chad dang / mngon pa kun las btus pa la sogs pa spyod phyogs dang
gsang

sngags kyi gdam ngag phra mo 'ga' zhig dang / bka' gdams la sogs pa thams cad gsan no/ /gzhan yang thugs dam la gzhol bas ting nge 'dzin du ma la mnga' brnyes te/ phyi nang
gi rten 'brel zab mo'i 'gros thugs su chud pa'i stobs kyis ma 'ongs pa'i don 'ga' zhig 'di ltar 'byung zhes lung ston pa rnams ni slob ma nyung se las med dus su nga dus
phyis skad rigs mi gcig pa'i sa gcig tu phyin nas bstan pa la bag tsam phan pa gcig 'ong bya ba gsung ste thog tu babs de kho na bzhin du 'byung ba mthong ba dang gzhan
yang 'jam dbyangs mnyes pa'i mdzad pa'i rtags thun mong ma yin pa dang skabs 'ga' zhig tu thugs dam mdzad pas ting nge 'dzin bsam gyis mi khyab pa byung ste tha mal gyi rtog
pa ye ma byung ba dang / mi mang po'i gseb tu gzigs rtogs la sogs pa gang mdzad kyang gzhan rkyen gyis g.yeng bar mi nus pa la sogs pa yon tan bsam gyis mi khyab pa mnga'
'o/ /byin rlabs kyi shugs shin tu che ba ste/ gsol ba btab na 'dod pa'i don 'grub pa'i mthu phun sum tshogs pa dang yang ldan no/ /mdor na rig pa'i gnas lnga mkhyen
pa rgya mtsho'i pha rol tu phyin pas yongs su rdzogs pa'i paNDi ta chen por gyur te/ rtogs pa'i ting 'dzin du ma brnyes pas snyan pa'i grags pas phyogs kun tu khyab cing
gdul bya'i skye bo dpag tu med pa smin cing grol bar mdzad la/ gzhan yang 'chad pa dang rtsod pa dang rtsom pa la sogs pa mkhas pa'i bya ba gsum la rab tu mkhas pa'i bdag
nyid chen po 'di ni rab tu gus pas bsten par bya'o/ /de nas dgung lo bdun cu bzhes pa dang shing pho phag smal pa'i zla ba'i tshes bcu bzhi la rgyal sa byang ngos su bde
bar gshegs so/ /'di'i rnam par thar pa

rgyas par brjod kyis mi langs te gdon mi za bar mgon po 'jam pa'i dbyangs nyid du rigs par bya'o/ /mi dbang gsung rab zas kyi dga' ston la/ /don gnyer rna ba'i slongs mos nyer
bslangs te/ /rnam spyad lce yis myangs pas bdag blo'i lus/ /som nyi'i rgud las rnam grol rab brtas gyur/ /gang zhig sdeb legs snyan tshig shas chung yang / /don dang
mi 'gal cung zad bris pa las/ /tshig gi gter mnga' mkhas pa'i tshogs rnams kyis/ /re shig bzod par gsol la gzu bos dpyod/ /'dir ni rang nyid dran pa gso phyir dang / /dam
pa'i grogs 'gas bskul nas brda' sprod pa/ /dpal ldan bzang po'i zhabs sogs bla ma yi/ /rnam thar bris pa'i dge des mchog thob shog /bla ma bod kyi brgyud pa'i rnam thar
zhib mo rdo rje zhes bya ba mang du mnyan zhing zhal las bris te legs par rnyed pa 'di ni shAkya'i dge slong chos kyi rgyal po zhes bya bas/ gung thang na la tse gnas po
che'i gtsug lag khang du sbyar ba 'di yongs su rdzogs so/ /lo rgyus kyi yi ge 'di bla ma lo tsA ba chen po'i phyag tu phul bas mnyes te rab du bsngags pas na the tshom med
par gus pas longs shig yul dbus kyi blo gsal dmar gyis yi ge 'di dbri bsnan med par bris pa yin no// //dge'o//	//

